<?xml version="1.0" encoding="utf-8"?><feed xmlns="http://www.w3.org/2005/Atom" ><generator uri="https://jekyllrb.com/" version="3.8.5">Jekyll</generator><link href="/https://dabuda.net/feed.xml" rel="self" type="application/atom+xml" /><link href="/https://dabuda.net/" rel="alternate" type="text/html" /><updated>2019-09-04T14:45:58+03:00</updated><id>/https://dabuda.net/feed.xml</id><title type="html">DaBuda.net</title><subtitle>Вдъхновение | Личностно развитие | Български дух - Уебсайт на Даниел Богдански.</subtitle><entry><title type="html">ЗАЩО?</title><link href="/https://dabuda.net/zashto/" rel="alternate" type="text/html" title="ЗАЩО?" /><published>2018-07-18T00:00:00+03:00</published><updated>2018-07-18T00:00:00+03:00</updated><id>/https://dabuda.net/zashto</id><content type="html" xml:base="/https://dabuda.net/zashto/">&lt;p&gt;От доста време не съм писал. Даже празният лист пред мен, тишината в стаята, тихата музика на фон ме плашат леко. Може би, защото когато човек пише той трябва да бъде дълбоко откровен със себе си. А темата, върху която искам да пиша днес е трудна, комплексна, противоречива. Тя се отнася за нас, за това кои сме ние и накъде вървим. Все тия банални въпроси, на които струва ми се, че на дузина от вас вече им е писнало да слушат.&lt;/p&gt;

&lt;p&gt;&lt;em&gt;Посветено на 181-та годишнина от рождението на Апостола на българската свобода.&lt;/em&gt;&lt;/p&gt;

&lt;p&gt;И все пак, смятам, че не минава ден в живота на всеки мислещ българин, в който да не се пита – Защо така? Защо все нещо не е наред с нас? Защо това и онова не работи? Защо онзи е преди мен? Защо, защо…&lt;/p&gt;

&lt;p&gt;Също както Слави Трифонов питаше наскоро в предаването си Мая Манолова: Защо? – Защо не искат експертите от министерството на труда и социалната политика да въведат новия закон. Законът, който семействата с деца с увреждания са написали, а в последния момент е бил сменен…&lt;/p&gt;

&lt;p&gt;Всъщност, ако трябва да бъда откровен, аз не мога да бъда обективен по тази тема. Живея в чужбина от 2 години, дори не гледам български новини, защото се говори само за смърт и апокалипсис, но в същия момент и аз всеки ден се питам: Защо? – Нещо като онова защо, заложено в “Народе????” на Левски. Тъжното е, че през годините въпросителните се увеличават, а отговорите на най-важните ни въпроси остават все същите – никакви или скалъпени. Получаваме полуистини от псевдо-специалисти, живеещи в друга реалност. Политическа, аристократична реалност, която не позволява на властимащите да видят хората, да видят човешката драма, проблемите в ежедневието им.&lt;/p&gt;

&lt;p&gt;Само с писане нищо не се променя, но без него как ще знаем какво трябва да се промени? 
Преди 4 години, започнах своето търсене на истината, търсенето на това кои сме ние и “защо при нас не се получава” – образно казано. Това, което открих, е че ние сме много противоречиви, раздвоени личности. Българинът е винаги на някакъв вътрешен кръстопът, още от едно време. Но в същия момент дълбоко в себе си е добър, сърдечен, трудолюбив човек. Всъщност, народопсихологията ни е тема за друга статия. Сега искам да се фокусирам върху едно друго качество, което притежаваме – патриотизма. В чужбина успях да опозная други хора, хора от къде ли не – от Африка, Азия, Америка, Европа, но така и не успях да срещна по-големи патриоти от нас българите. Сякаш просто ни е заложено да обичаме родината, дома си.&lt;/p&gt;

&lt;p&gt;И където и да отиде българина по света, той винаги сравнява с родното, с онова, което е видял за пръв път, може би защото България има по-малко от всичко – красиви планини, хубава плажна ивица, дива природа и модерни градове. Не мисля че другите народи са като нас, те сякаш губят връзката със земята, с корените си още много малки. Предполагам, западното мислене ги убива, животът на Запад убива духовното в тях. Но при нас не е така. Ето например бях в Кения преди няколко седмици и няма да забравя невероятното нощно небе над Масай Мара (най – известният национален парк в Кения). То беше обсипано с толкова много звезди, че чак дъха ти спира. Но най-красивото в него не беше Млечния път, Малката или Голямата мечка – а спомена, който ми донесе. Споменът за красивия нощен небосвод над хижа Левски в Стара Планина. За вълненията и въпросите, които са бушували в мен, когато за пръв път съм видял този небосвод, в родна земя, като малък. За онова сърдечно “Добро утро” на хижаря, чая, пътя по-нагоре към Балкана, към моя балкан, а не този на холандците, африканците или който ще да е друг. Споменът за това кой съм аз и накъде отивам.&lt;/p&gt;

&lt;p&gt;&lt;img src=&quot;https://dabuda.net/assets/images/dark-galaxy.jpg&quot; alt=&quot;Статия посветена на Васил Левски&quot; class=&quot;img-responsive fix-img&quot; /&gt;&lt;/p&gt;

&lt;p&gt;В същото време, до мен имаше едно момиче – холандка, която също се удиви от красивото нощно небе. Но нейната душа за пръв път виждаше това небе, в цялата му красота. Тя нямаше как да го види на родна, холандска земя, защото там светлините нощем не позволяваха това. Говоря за неоновите светлини, последно производство на Philips, кой знае колко хора са живели в калъп, по график, години наред за да ги измислят. Все пак ефикасността е най-важният принцип на Запада. И точно тази ефикасност беше убила духовно това момиче, пък и още милиони момичета и момчета. И тогава тя ме попита:&lt;/p&gt;

&lt;p&gt;– Защо? – Защо ни е цялото богатство в Холандия като нощем не можем да видим този небосвод? Защо ни е цялата свобода, работещи институции и закони, като ни е забранено да запалим огън в собствената ни градина? Това материално богатство – продължи тя – не ни ли прави по-алчни, по-егоистични в крайна сметка? Този шанс да обикаляме света, да виждаме други култури и хора – не е ли благословия и проклятие в същия момент? Благословия заради моменти като този и проклятие за това, че ние постоянно се лутаме, търсейки себе си, толкова свободни, че оставаме самотни и чужди и в родината ни и навсякъде по света? Постоянно търсим по-интересното, по-голямото приключение, по-голямото удоволствие – погубвайки себе си накрая.&lt;/p&gt;

&lt;p&gt;Не знаех как да отговоря, нямаше и нужда да отговарям, това беше нейния момент, нейния монолог нямаше смисъл да се намесвам. Но сега си мисля за холандското “Защо?”, понеже в него се крие цялото богатство на нас българите – духовната ни връзка. А в същото време задавам и българското “Защо?” – понеже в него се крие цялото богатство на холандците – работещи институции, права и закони, справедливост и добре заплатен човешки труд.&lt;/p&gt;

&lt;p&gt;Страшно нещо сме ние българите, то да ние страх от нас самите, но това е тема за друга статия. След 2 години в Холандия видях холандския начин на живот, познавам и до болка нашия, за това сега повече от всякога, с големи букви, всяка вечер, на красивия нощен небосвод, виждам “НАРОДЕ????” – изписано със звезден прах, отвъд шумотевицата, лампите на Philips и фойерверките по повод 181-та годишнина от рождението на Апостола. Едно “Защо?”, с четири въпросителни, отправено ни от Апостола преди повече от век. Не само към нас българите, а към цялото човечество.&lt;/p&gt;</content><author><name>daniel</name></author><summary type="html">От доста време не съм писал. Даже празният лист пред мен, тишината в стаята, тихата музика на фон ме плашат леко. Може би, защото когато човек пише той трябва да бъде дълбоко откровен със себе си. А темата, върху която искам да пиша днес е трудна, комплексна, противоречива. Тя се отнася за нас, за това кои сме ние и накъде вървим. Все тия банални въпроси, на които струва ми се, че на дузина от вас вече им е писнало да слушат.</summary><media:thumbnail xmlns:media="http://search.yahoo.com/mrss/" url="/https://dabuda.net/assets/images/cover14.jpg" /></entry><entry><title type="html">За малко в България</title><link href="/https://dabuda.net/za-malko-v-bulgaria/" rel="alternate" type="text/html" title="За малко в България" /><published>2018-02-19T00:00:00+02:00</published><updated>2018-02-19T00:00:00+02:00</updated><id>/https://dabuda.net/za-malko-v-bulgaria</id><content type="html" xml:base="/https://dabuda.net/za-malko-v-bulgaria/">&lt;p&gt;Ще започна от там, че преди месец бях в България и успях да събера впечатления, за които си струва да се пише – видях се със семейство и познати, посетих бившото си училище и дори успях да изгледам два български филма – “Нокаут” и “Възвишение”. И в момента, в който напусках България усетих отново тъпото чувство на носталгия.&lt;/p&gt;

&lt;p&gt;Всъщност, срещата с близките, училището, българските филми, празниците и новините – всичко това беше свързано помежду си. Изоставените сгради в училищния двор, празните погледи на учениците, кичозната Коледна украса, разговорите между хората по улиците и разбира се темите на новите български филми – всичко се въртеше около вечните ни проблеми – България и Европа, справедливостта и апатията, мафията и обикновените хора.&lt;/p&gt;

&lt;p&gt;Усещам, че започвам прекалено песимистично, но на фона на това, което се случва в България не виждам как мога да започна по друг начин. Реалността в България е такава каквато я помня преди година и половина. Предполагам, че някой, който е емигрирал преди 10 години ще каже същото. Това не означава, че в България не се случват промени или че нищо не се развива. Напротив, дори бих казал, че моят роден град Карлово за 5 години се промени доста – направиха се нови паркове, облагородиха се доста места, обновиха се училища и жилищни блокове. Неща се случват, но за жалост важните проблеми все остават същите.&lt;/p&gt;

&lt;p&gt;Има нещо едновременно тъжно и хубаво в това да живееш в чужбина и да се прибираш в България. Тъжно, защото като се прибираш виждаш изгубената надежда, в очите на старото поколение, в очите на нашите майки, бащи, баби и дядовци. На онова поколение, което се труди дълги години, което беше принудено да повярва в идеал, който няма как да бъде осъществен, и което беше излъгано и му беше взето личното имущество, личното мнение и най-вече – неприкосновената свобода. Тъжно, заради апатията в очите на младите, заради мързела, който ги е обхванал и най-вече заради свободата и възможностите, които са им подарени и които те пропиляват, защото така е по-лесно.&lt;/p&gt;

&lt;p&gt;Но пък връщайки се у дома, виждаш вечнозеления бор в училищния двор, за който се сещаш понякога в чужбина. Той няма как да не ти липсва, защото носи спомена на безгрижното детство, на топлите летни вечери, на пързалянето с шейни през зимата. Защото едно дърво, което е станало свидетел на първите приятелства и любовни трепети, на първите разочарования и мечти, винаги остава светъл спомен в съзнанието ти. Така е и при хората и при животните – колкото и далеч да бъдеш от дома, винаги нещо ще те влече към него. Защото така сме създадени, че всеки да пази дълбоко в себе си любовта към корените и земята, към мястото където се е родил и отраснал.&lt;/p&gt;

&lt;p&gt;&lt;img src=&quot;https://dabuda.net/assets/images/pic_movie.jpg&quot; alt=&quot;Кадър от филма - Възвишение&quot; class=&quot;img-responsive fix-img&quot; /&gt;
&lt;em&gt;Александър Алексиев, кадър от филма „Възвишение“&lt;/em&gt;&lt;/p&gt;

&lt;p&gt;“Да се възвишиш”, както казва актьорът Александър Алексиев във “Възвишение”, означава да бъдеш свободен – свободен в мисленето, в действията си – само тогава можеш да се наречеш човек. Не мога да разбера защо днес, след като всички имаме даром тази свобода, ние с лека ръка се отказваме от нея, от позицията и отговорностите ни в обществото? Защо десетилетия, векове наред проблемите ни остават все същите – разединение, апатия, корупция, примиримост? Сигурен съм, че и вие си задавате същите въпроси, и ако някой ме пита, кое е нещото, което може да вдигне народа на крака, то преди две години бих отговорил: българският дух, българското, историята, миналото ни – само то може да ни обедини.&lt;/p&gt;

&lt;p&gt;Днес, мисля по-друг начин – това, което ще вдигне народа е образованието, и тук не визирам единствено висшето образование, академичните степени и т.н., а имам в предвид жаждата за знание и промяна, за потребността да избягаш от невежеството. За борбата на човек за правата и свободата му, полагащи се по конституция. И за да разберете какво точно имам в предвид, нека ви разкажа нещо:&lt;/p&gt;

&lt;p&gt;Наскоро разговаряхме за България и чужбина с една приятелка и тя се изказа по следния начин: “Не харесвам особено про-български настроените българи, нито пък про-чужбина настроените, за мен и в България и в чужбина е хубаво, всичко е въпрос на перспектива. За това аз съм про-себе си и това е.” – И макар и аз да възприемам себе си с предимно про-български убеждения, или иначе казано да се тупам в гърдите и да разправям за миналите българските постижения, разбирам че това не води до нищо особено.&lt;/p&gt;

&lt;p&gt;Нещо повече, според мен хората от развитите държави в Западна Европа, са “уредили” живота си толкова добре, защото са про-себе си настроени, ако заговориш на някой млад холандец или германец за патриотизъм най-много да ти се изсмее, защото те се чувстват жители на света, и по-скоро биха живели в Азия или Южна Америка отколкото в Холандия. И колкото и парадоксално да звучи, точно с този индивидуалистически начин на мислене, чужденците са създали ред и закони, добро образование, свобода и справедливост за всеки.&lt;/p&gt;

&lt;p&gt;Защото тяхното про-себе си, няма нищо общо с нашето “не е важно аз да съм добре, важно е другият да е зле”, те отдавна са проумели, че за да бъдат те добре, трябва и другите около тях да са добре. Знаят, че ако искат да живеят децата им в свободно и справедливо общество, тяхна отговорност е да се борят за ред и добро законодателство. Не че ги вълнува това дали са патриоти в очите на другите, а защото са достатъчно прозорливи да осъзнаят, че собственото им щастие и богатство, зависи от това на другите. И ако е трудно да изкараш германец на по бира или просто за разпускане, то забележи как при първото посягане от управляващите върху правата и свободата му, той ще излезе на улицата и няма да се прибере докато не извоюва своето.&lt;/p&gt;

&lt;p&gt;А при нас? – При нас е точно обратното, колко лесно се намират хора за маса, ала колко малко ще подкрепят истински значимите каузи… ? От какво ни е толкова страх, над какво толкова треперим? Над хляба, над децата? – Предполагам неща, които все още не разбирам заради възрастта си, но едно разбирам със сигурност – силата на хората, на народа, но не на провокациите и на платените протести, а на устремения колективен зов за зачитане на закона и на личната неприкосновена свобода.&lt;/p&gt;

&lt;p&gt;И тук искам да изкажа уважението си към всеки, който през последния месец и половина надигна глава и каза: “Стига!”. На всеки, който застана зад Пирин, зад МВР, зад това да се чуе и да се знае истината за корупцията, за обществените поръчки, за поръчаните убийства дори. И сега естествено ще се намери някой да напише коментар отдолу “И какво от това?”, какво от това ли? Ами това, че вице-президента на зелените в Европарламента – Ска Келер лично се обърна към Борисов и попита какво ще стане с Пирин, това че дойде в България и показа съпричастност към каузата на хората. Това, че гласа на всички протестиращи беше чут, че синдикатите към МВР се оттеглиха, защото получиха част от исканията си. Това, че България в момента е под лупа и заради европредседателството и заради всички непримирими българи в България и в чужбина, които излязоха на улиците.&lt;/p&gt;

&lt;p&gt;Пътят към промяната идва с това – с подобни малки стъпки към отстояване на права и закони. Към изказване на мнение и заинтересованост, а не с пресилен патриотизъм и носталгия към миналото величие на България. Живеем в 21 век, век на глобализация, на нови технологии, на нови проблеми, но и на нови възможности. И за да поемем успешно напред, трябва да бъдем силно обединени около проблемите касаещи всички ни – от корупцията, до посягането на природните богатства.&lt;/p&gt;

&lt;p&gt;Наблюдавам холандците и всички останали чужденци, с които животът ме среща и с всеки изминал ден, все по-малко вярвам, че с възраждането на българския дух можем да оправим държавата си. Като се замисля, ние българите сме си патриоти, обичаме българското, пазим традициите и културното си наследство много повече от някои други народи – като холандците и германците например. Но какво от това? Какво от това, че постоянно цитираме Левски и Ботев, че се тупаме по гърдите какви сме били? Аз съм горд да се нарека българин, да знам славното си минало, да пазя традициите и културата си, но мисля че е време да спрем да живеем в миналото и да погледнем към бъдещето. Да се борим ежедневно за идеалите, които Левски и Ботев ни завещаха, а не само да ги цитираме два пъти в годината.&lt;/p&gt;

&lt;p&gt;И въпреки негативния очерк по-горе, въпреки всички проблеми в миналото и настоящето, аз не спирам да вярвам, че ще настъпи моментът, в който всички заедно ще кажем стига. Естествено, той няма да се случи ей така изведнъж, милиони хора да излязат на улицата както си го представяме, не – ще трябва време, ще има процес на осъзнаване, нужда от дискусия и чак тогава ще можем да говорим за голяма промяна в образованието, в политиката, в икономиката, в здравеопазването. До тогава? – До тогава трябва да намерим начин да се обединим, да се сплотим около най-важните ни проблеми. Трябва да работим, да работим колкото се може повече – за себе си, за близките, за Родината.&lt;/p&gt;

&lt;p&gt;Защото ако на едно нещо успя да ме научи живота в Холандия, това е че няма невъзможни неща. Има трудни, но не и невъзможни – всичко е въпрос на време, на организация, на труд, на часове, дни, месеци, години индивидуален и колективен труд. А не на търсене на оправдания, на повтаряне на празни приказки и скатаване от отговорности. Защото съм сигурен, че всеки има едно такова дърво, като моя бор в училищния двор, от което да почерпи сили и упование. Едно дърво, което да му припомня за българското и за силата на народа ни, но не само за това което сме били, а за това, което можем да бъдем.&lt;/p&gt;</content><author><name>daniel</name></author><summary type="html">Ще започна от там, че преди месец бях в България и успях да събера впечатления, за които си струва да се пише – видях се със семейство и познати, посетих бившото си училище и дори успях да изгледам два български филма – “Нокаут” и “Възвишение”. И в момента, в който напусках България усетих отново тъпото чувство на носталгия.</summary><media:thumbnail xmlns:media="http://search.yahoo.com/mrss/" url="/https://dabuda.net/assets/images/cover13.jpg" /></entry><entry><title type="html">На двадесет</title><link href="/https://dabuda.net/na-dvadeset/" rel="alternate" type="text/html" title="На двадесет" /><published>2017-08-17T00:00:00+03:00</published><updated>2017-08-17T00:00:00+03:00</updated><id>/https://dabuda.net/na-dvadeset</id><content type="html" xml:base="/https://dabuda.net/na-dvadeset/">&lt;p&gt;Баща ми винаги ми казва, че животът е много кратък: “ще мине като миг”- все повтаря той. “Сега си на двайсет, докато се изучиш, след това да поработиш и вече си на трийсет. На тридесет идват други отговорности – дом, семейство, стабилна работа. След това те хваща ежедневието, работата и времето минава още по-бързо. И така докато се завъртиш вече си на 40 и виждаш колко ти остава – още 15-20 години и след това си един уморен човек търсещ спокойствие”.&lt;/p&gt;

&lt;p&gt;Не цитирам буквално думите му, но общо взето това винаги ми е повтарял той – колко е кратък животът. Пък и аз самия го виждам – с всяка година чувствам, че времето минава по-бързо. Чудя се кога беше понеделник и кога стана петък или кога съм забравил календара на май месец, като вече е юли. Осъзнавайки факта, че времето с което разполагаме не е много, ни дава възможност да се отървем от някои тривиални страхове като страха от новото, различното или от провала и мнението на другите.&lt;/p&gt;

&lt;p&gt;При осъзнаването, че животът е кратък, ние разбираме, че най-добре може да го изживеем по начина по който ние искаме. За да стане това, обаче, трябва да спре да ни пука, че може да се провалим, че някой отстрани ще се присмее или че новото, което ще дойде, най-вероятно ще ни промени. И колкото по-рано човек се отърси от тези страхове, толкова по-рано той ще постави своите мечти и цели пред тези на другите, защото не всичко което правим за другите е важно за нас, дори в повечето случаи въобще не е, просто така ни е по-лесно, или пък гледаме да избегнем конфликт или да угодим на някого.&lt;/p&gt;

&lt;p&gt;Но темата на тази статия не е да философствам над това с колко малко време разполагаме, а да споделя какво е да си на двадесет и защо това е един от най-важните периоди в живота ни.&lt;/p&gt;

&lt;p&gt;&lt;img src=&quot;https://dabuda.net/assets/images/statii-fon.png&quot; alt=&quot;Аватар - Даниел Богдански&quot; class=&quot;img-responsive fix-img&quot; /&gt;&lt;/p&gt;

&lt;p&gt;Ах, поемам дълбоко дъх, затварям очи, усмихвам се и се питам: Какво е да си на двадесет? – Бих казал вълнуващо, обнадеждаващо, но и плашещо… Вълнуващо е защото си млад, кипиш от енергия, мотивиран си и нямаш търпение да се сблъскаш с живота и да покажеш на какво си способен. Вълнуващо е и защото знаеш че всичко хубаво тепърва предстои, че това е началото и от теб зависи какво ще постигнеш.&lt;/p&gt;

&lt;p&gt;Обнадеждаващо е защото си оптимист, все още не си свалил розовите очила и всичко изглежда преодолимо, хубаво, знаеш че ще свърши добре, а дори и нещо да се обърка ще имаш време да го поправиш. Но и плашещо, толкова плашещо, че понякога не можеш да заспиш от стотиците въпроси, които се въртят в главата ти всеки ден и чакат отговор. Въпроси породени от любопитството, което е присъщо за възрастта ти – питаш се кой си ти, кои са другите и какъв е животът. Любопитство породено от търсенето на себе си, от порива да живееш истински, да обичаш и да се радваш на живота.&lt;/p&gt;

&lt;p&gt;Не съм бил на 30 нито пък на 40, но съм работил тежка работа и виждам, че попадайки в еднообразното ежедневие, човек след известно време сваля розовите очила, губи вълнението когато мисли за бъдещето и малко по-малко се предава, дори и да не си го признава. Започва да се страхува от какви ли не глупави неща, спира на едно място и изпада в апатия. Отказва да поема рискове, да мечтае – защото мечтите и приказките са за малките деца (или поне така му се струва). Докато не осъзнае един ден, на старини, че си струва да се живее точно заради приказките и мечтите, заради вярата, че ежедневието ще стане по-хубаво от колкото е в момента и че великите неща са възможни.&lt;/p&gt;

&lt;p&gt;Но нека се върнем на това защо периода от 20 до 30 години е най-важният в живота ни. Да започнем от там, че средностатистическият младеж на 20 години “не носи багажа”, който идва по-късно – няма жена, деца, кредити, ипотеки и т.н. Нещо повече, на тази възраст той има възможността да учи, да работи, да развива себе си, защото тепърва навлиза в живота и отговорностите му не са като на 40 годишен човек. Също така, младостта ти дава страхотната възможност да опитваш, без да се страхуваш, че ще се провалиш, защото дори и да го направиш, имаш време да се поправиш.&lt;/p&gt;

&lt;p&gt;За жалост, сбърканата (българска) среда, в която живеем не ни мотивира да работим, да се трудим и да се развиваме, а да намерим лесния начин с който да изкараме кинти за да си гледаме кефа. Защо е така? – Защото матрицата, която сме създали ни подтиква да живеем докато сме млади, защото така или иначе ще работим докато умрем. Но кой каза че задължително трябва да бъде така? Кой наложи този модел? Защо пък да не работим здраво като сме на 20, да постигнем нещо и след като сме си заслужили почивката – да и се насладим?  Защо на 20 да не опитваме нови неща без да се страхуваме от провала, да следваме цел, а не да се чудим как да си почиваме и да си изживеем “най-хубавите години”?&lt;/p&gt;

&lt;p&gt;&lt;img src=&quot;https://dabuda.net/assets/images/robin-pic.jpg&quot; alt=&quot;Аватар - Робин&quot; class=&quot;img-responsive fix-img&quot; /&gt;&lt;/p&gt;

&lt;p&gt;И преди да завърша тази статия искам да дам конкретен пример за един приятел, на който се възхищавам. Казва се Робин и е от Холандия, на 19 години и преди няколко месеца стартира собствена компания за дрехи – &lt;a href=&quot;https://ductusclothing.com/&quot; title=&quot;ductusclothing&quot;&gt;ductusclothing&lt;/a&gt;. Робин е от хората, които мислят наопаки на общоприетото в матрицата – рядко ходи на партита, не си харчи парите за глупости и общо-взето има една цел, която е да развие компанията си за дрехи и всичко, което го разсейва от нея за него е маловажно. Споменавам Робин, защото неговите приоритети не са кога ще си изживее младините, а кога ще развие себе си и ще постигне целите си. В неговото съзнание няма нищо странно в това на 19 години да основеш компания от спестявания и докато учиш бизнес в университета, да скицираш дрехи в гаража. Робин не се страхува от провала, знае че времето му е определено и единственото, което му остава е да го запълни пълноценно – така както той иска да го изживее.&lt;/p&gt;

&lt;p&gt;И понеже млади хора четат моя блог, искам да им кажа, че не трябва да възприемат думите ми като чиста монета. Самият аз доста често се улавям как приемам много неща абсолютно – или ще е черно или ще е бяло. Няма нищо лошо в това човек да живее докато е млад – все пак за това е младостта, за да трупаме преживявания. Но ако връстниците ти в България решат да прекарат най-важните си години в леност и апатия, то не е задължително това да бъде и твоят модел. И че един ден когато Робин успее, това няма да се дължи на късмет, връзки или защото е роден в по-богата държава. А защото рано е осъзнал, че от него зависи и че ако не на 20, то кога иначе?&lt;/p&gt;</content><author><name>daniel</name></author><summary type="html">Баща ми винаги ми казва, че животът е много кратък: “ще мине като миг”- все повтаря той. “Сега си на двайсет, докато се изучиш, след това да поработиш и вече си на трийсет. На тридесет идват други отговорности – дом, семейство, стабилна работа. След това те хваща ежедневието, работата и времето минава още по-бързо. И така докато се завъртиш вече си на 40 и виждаш колко ти остава – още 15-20 години и след това си един уморен човек търсещ спокойствие”.</summary><media:thumbnail xmlns:media="http://search.yahoo.com/mrss/" url="/https://dabuda.net/assets/images/cover12.jpg" /></entry><entry><title type="html">Да спреш за миг – тайната на щастието</title><link href="/https://dabuda.net/da-spresh-za-mig-shtastie/" rel="alternate" type="text/html" title="Да спреш за миг – тайната на щастието" /><published>2017-05-17T00:00:00+03:00</published><updated>2017-05-17T00:00:00+03:00</updated><id>/https://dabuda.net/da-spresh-za-mig-shtastie</id><content type="html" xml:base="/https://dabuda.net/da-spresh-za-mig-shtastie/">&lt;p&gt;Постиженията в живота си определяме в постоянно съревнование с другите около нас – например Бил Гейтс има 86 милиарда, а Уорън Бъфет “само” 76, или пък ти имаш Форд Фиеста, а комшията Мерцедес S класа. В плановете ни за години наред усилена работа, мислим че градим щастието, заради което сме дошли на тази земя. И смятаме, че след като сме се потрудили добре значи сме го заслужили и можем да го изживеем най-накрая на старини. Но дали това е пътят към щастието? Дали наистина в перфектното изпълнение на плана за учене, работа, развитие ще открием удоволствието от живота, вътрешното задоволство, което търсим цял живот?&lt;/p&gt;

&lt;p&gt;Вече цяла сутрин учех и подтикван от някаква вътрешна тревога, често поглеждах навън и си мислех колко по-вълнуващи неща може да прави човек в този прекрасен, пролетен ден. Представях си как отивам в стаята на моя съквартирант, той ми прави от хубавото кафе с многото пяна, после сядам на дивана и с чаша в ръка, огрян от слънцето, с него дискутираме колко е хубав живота. И след като от няколко часа фантазирах това, реших че най-накрая трябва да го направя. Затворих учебника по финанси, станах от стола и минута по-късно почуках на вратата.&lt;/p&gt;

&lt;p&gt;— Боб, какво става?&lt;/p&gt;

&lt;p&gt;— Нищо, влез. – отвърна той, след което аз отворих вратата и видях Боб легнал на леглото.&lt;/p&gt;

&lt;p&gt;— Но какво правиш? Нали каза че имаш много да учиш? Защо бездействаш така? – възмутено попитах аз.&lt;/p&gt;

&lt;p&gt;— Да, имам, но осъзнах че съм най-ефективен като се оставя да правя нищо по няколко пъти на ден – така както правя в момента – с усмивка ми отвърна той.&lt;/p&gt;

&lt;p&gt;Интересен човек беше Боб, често ми даваше ценни съвети точно когато имах нужда от тях, за това реших да го поразпитам повече за тази негова нова “практика”. Разбира се, преди това той ми направи от хубавото кафе с многото пяна и аз седнах на дивана и се заслушах във философията на моя съквартирант.&lt;/p&gt;

&lt;p&gt;— Виж сега, Дани – проблема е, че ние обикновено живеем в двете крайности – или много работим и почти не почиваме, или много почиваме и почти не работим – и това се редува през по-голямата част от живота ни. А това знаеш ли как ни се отразява? – Отвратително. Представи си да бягаш колкото можеш на спринт без почивка и на другия ден да лежиш цял ден без да се мръднеш от леглото. Никоя от двете крайности не е добре за теб, за това трябва да се стремим към баланс – хубаво е да имаме стрес в живота, но и да почиваме, да се трудим и да даваме всичко от себе си, но и да спортуваме, да четем, да се радваме на живота в същото време.&lt;/p&gt;

&lt;p&gt;&lt;img src=&quot;https://dabuda.net/assets/images/relax.jpg&quot; alt=&quot;Да живееш в настоящето&quot; class=&quot;img-responsive fix-img&quot; /&gt;&lt;/p&gt;

&lt;p&gt;Слушах Боб си мислих, че не ми казва нищо ново – та това бяха неща, които са ми много добре ясни. И аз уча и се натоварвам, но и спортувам и разпускам, така че и аз живея или поне се стремя към баланса за който ставаше на въпрос. Но в същото време, когато си мислех това, усещах същата тревога от преди, само че този път, че трябва да се връщам да уча.&lt;/p&gt;

&lt;p&gt;Представях си как отварям учебника по финанси, съсредоточавам се и си свършвам работата – тази мисъл започваше да ме привлича и настоящия момент, за който толкова копнеех се изплъзваше от съзнанието ми. Имах това което исках – почивката, кафето, слънцето, Боб и хубавия разговор. Но това вече не ми харесваше, напротив тревожеше ме, че си губя времето и не се връщам да уча. Осъзнавайки парадокса, който ме правеше постоянно нещастен се обърнах към моя съквартирант:&lt;/p&gt;

&lt;p&gt;— Боб, знаеш ли в кое не ме бива въобще?&lt;/p&gt;

&lt;p&gt;— В кое?&lt;/p&gt;

&lt;p&gt;— В това да живея тук и сега – постоянно се тревожа за бъдещето и постоянно се връщам към спомените от миналото – кое можех да направя по-добре или кое не трябваше да правя въобще…&lt;/p&gt;

&lt;p&gt;— Знам, Дани – и аз съм същия, трудно ми е да живея в настоящето, но не мисля че сме единствените – на всички хора им е трудно да живеят тук и сега.&lt;/p&gt;

&lt;p&gt;— Но защо се получава така? – Защо винаги се тревожим за нещо, защо винаги намираме причини да се чувстваме нещастни – дали в съмненията породени от неизвестното бъдеще, дали в съжаленията ни по миналото?&lt;/p&gt;

&lt;p&gt;— Може би просто така работят умовете ни. Не знам защо, но знам как да преодолеем това.&lt;/p&gt;

&lt;p&gt;— Как? Кажи ми как? Трудно ли е? Какво трябва да направя?&lt;/p&gt;

&lt;p&gt;— Ами проблема е, че нищо не трябва да правиш.&lt;/p&gt;

&lt;p&gt;— Как така? Значи е нещо много лесно? Бъди по-конкретен!&lt;/p&gt;

&lt;p&gt;— Не е никак лесно, точно защото нищо не трябва да правиш, а ти си свикнал постоянно да правиш нещо. За това аз почнах да си намирам няколко пъти по 20 мин. на ден, в които умствено нищо да не правя. Дали ще лежа на леглото и ще гледам някоя точка на тавана или пък ще мия чиниите, или пък ще тичам някъде – няма значение, това което има значение е в главата ти да има почивка. Да намериш твоя начин да се откъснеш от матрицата, да излезеш за 20 мин. от сивото ежедневие, да вдишаш дълбоко, да си припомниш че единствено тук и сега съществува и после пак да се върнеш обратно. Това е моят начин да се справя с този парадокс.&lt;/p&gt;

&lt;p&gt;&lt;img src=&quot;https://dabuda.net/assets/images/couple_beach.jpg&quot; alt=&quot;Как да определим щастието&quot; class=&quot;img-responsive fix-img&quot; /&gt;&lt;/p&gt;

&lt;h2 id=&quot;какво-е-щастието&quot;&gt;Какво е щастието?&lt;/h2&gt;

&lt;p&gt;Огрян от пролетното слънце, с чаша в ръка, седнал на мекия диван, с думите на Боб отекващи в съзнанието ми аз живеех в настоящето. Изведнъж всички планове, задължения, цялото бързане, учене, което уж градеше бъдещото ми щастие, а правеше невъзможно настоящето – всичко това остана на заден план. Нищо което бе минало и което предстоеше нямаше значение в този момент, защото само този момент съществуваше и ето аз без да се усетя бях спрял за миг…&lt;/p&gt;

&lt;p&gt;Този разговор с Боб разклати разбиранията ми за труда и успеха в живота. Замислих се колко относително нещо е щастието – колко милионери са нещастни и колко бедни хора са щастливи. Защото щастието не винаги идва от много труд и пари. Многото труд и пари могат да дадат на човек повече време – време в което да се откъсва от сивото ежедневие по-често и да се радва на живота. Но понякога, дори много често парите и успеха носят обратното – повече задължения и по-малко време.&lt;/p&gt;

&lt;p&gt;За това, кой може да каже какво е щастието? Нима овчаря облегнал се на стария чинар някъде в Стара планина не е щастлив? Какво по-голямо удоволствие от това да гледаш облаците, да се вслушваш в лекото шумолене на листата на дърветата, да чуваш ехото на някой ручей в далечината и да мирише на цветя и свежест навсякъде около теб? Но в същото време – какво по-хубаво от това да посветиш живота си на идея, да я реализираш с много труд, планове и учене и след това да се радваш на живота?&lt;/p&gt;

&lt;p&gt;Щастието е субективно понятие, за някои е морски бриз с дъх на любов и очакване, за други е бизнес, скъпа кола и хубав апартамент. Никой не може да ти каже кое е твоето щастие, защото трябва сам да го откриеш или по-точно определиш. Но едно помни – много често за да го изпиташ не ти трябва нищо друго освен да бъдеш тук и сега, защото бъдейки в единствения момент, който съществува ти си благодарен за това което имаш. Осъзнаваш какъв късметлия си да живееш живот пълен с болка и тъга, но и с любов и радостни трепети. И колкото по-добър станеш в това да спираш за миг в забързаното ежедневие, толкова по-щастлив ще бъдеш… или поне така смята Боб – сега, докато го слушам с чаша в ръка от хубавото кафе с многото пяна отгоре, огрян от пролетното слънце на този хубав ден.&lt;/p&gt;</content><author><name>daniel</name></author><summary type="html">Постиженията в живота си определяме в постоянно съревнование с другите около нас – например Бил Гейтс има 86 милиарда, а Уорън Бъфет “само” 76, или пък ти имаш Форд Фиеста, а комшията Мерцедес S класа. В плановете ни за години наред усилена работа, мислим че градим щастието, заради което сме дошли на тази земя. И смятаме, че след като сме се потрудили добре значи сме го заслужили и можем да го изживеем най-накрая на старини. Но дали това е пътят към щастието? Дали наистина в перфектното изпълнение на плана за учене, работа, развитие ще открием удоволствието от живота, вътрешното задоволство, което търсим цял живот?</summary><media:thumbnail xmlns:media="http://search.yahoo.com/mrss/" url="/https://dabuda.net/assets/images/cover11.jpg" /></entry><entry><title type="html">5 необикновени места в българските планини</title><link href="/https://dabuda.net/5-neobiknoveni-mesta-bulgarskite-planini/" rel="alternate" type="text/html" title="5 необикновени места в българските планини" /><published>2017-02-02T00:00:00+02:00</published><updated>2017-02-02T00:00:00+02:00</updated><id>/https://dabuda.net/5-neobiknoveni-mesta-bulgarskite-planini</id><content type="html" xml:base="/https://dabuda.net/5-neobiknoveni-mesta-bulgarskite-planini/">&lt;p&gt;Рила, Пирин, Стара планина – И аз като повечето хора се удивлявам от красотата на българските планини, но все не намирам време да ги обиколя както истински ми се иска – за две-три седмици буквално да се изгубя в тях. За сметка на това пък имам приятел, който редовно го прави и за това се обърнах към него и го попитах : „Пешо кажи ми, кои са твоите 5 незабравими преживявания в планината?“.&lt;/p&gt;

&lt;p&gt;И преди да ви кажа какво ми отговори, искам да го представя с няколко думи – Петър Чавдаров е на 19 години, когато е на 10 започва да се занимава с колоездене, а от година е в националния отбор на страната. Интересът му към планината започва от малък,  а от 3 години обикаля планините в търсене на онази тръпка, която всеки планински турист преследва през целия си живот. Но стига толкова от мен, оставям ви да се насладите на изживяното от Петър и се надявам то да ви вдъхнови да преоткриете красотите, с които Бог ни е дарил.&lt;/p&gt;

&lt;p&gt;&lt;img src=&quot;https://dabuda.net/assets/images/pln0.jpg&quot; alt=&quot;Петър Чавдаров&quot; class=&quot;img-responsive fix-img&quot; /&gt;&lt;/p&gt;

&lt;p&gt;Както повечето хора, поели по дългите и безкрайни планински пътеки, и на мен не ми трябваше много, за да се влюбя в това, което майката природа ни е дала. Може би всичко започва от баща ми, който ме извеждаше в летните дни из нашите балкани, докато бях по-малък, а истински се запалих в последните 2-3 години.&lt;/p&gt;

&lt;p&gt;С всяко мое излизане в балкана осъзнавам колко малко всъщност знам за планинския туризъм. Планини и върхове за обхождане има за няколко живота напред и знания за усвояване още толкова. Малко са хората, които си изкарват хляба в планините. Останалите, като мен, използват свободните дни за незабравими преживявания на високо, но за 3 години обикаляне, основно през зимния сезон, не може да се види много, затова и следните места които изброявам не претендирам да бъдат най-красивите в родината ни.&lt;/p&gt;

&lt;p&gt;Представям ви 5 места, на които съм се почувствал различно и ми е останал вълнуващ спомен, не са подредени по никакви критерии, а просто изброени. На първите две места, като най-цветни и скорошни спомени ще откриете впечатленията ми от Пирин. Това бе едно тридневно приключение, с мил другар, което ще разделя на две, поради  контраста в преживяното.&lt;/p&gt;

&lt;h2 id=&quot;1-връх-вихрен-кончето-пирин&quot;&gt;1. Връх Вихрен-Кончето, Пирин&lt;/h2&gt;

&lt;p&gt;&lt;img src=&quot;https://dabuda.net/assets/images/pln1.jpg&quot; alt=&quot;връх Кончето&quot; class=&quot;img-responsive fix-img&quot; /&gt;
&lt;em&gt;връх Кончето (най-вдясно)&lt;/em&gt;&lt;/p&gt;

&lt;p&gt;Еднодневен преход при температури от -5С до 5С,  след който радостта от пристигането пред хижата се вижда в очите ти, дори когато знаеш че ще спиш на палатка отпред. Грубо казано прекарваш деня си в изкачване и спускане на мраморните стражи, четири от които са сред десетте най-високи в България, но гледката която часове наред стои пред теб е неповторима.&lt;/p&gt;

&lt;p&gt;Върхове и езера свързани с историята на България, пазещи митове и легенди. Поглеждайки на юг погледът ти стига до Гърция, а на запад – Македония. Тогава започваш да си даваш сметка колко нищожно малък си. По обед се озовахме на заслон Кончето. Метална кутйка, която си заслужава да бъде посетена, дори да не нощуваш там.&lt;/p&gt;

&lt;p&gt;Кацнала е под връх Баюви дупки, а как е построена само онези, които са се трудили знаят. Заслонът почти не остава сам, всяка вечер туристи се подслоняват там. В дневник, оставен за посетители, имаше сведения за група посрещнала своя първи сняг за годината на 6-ти Август. Представете си какво още е преживяла „Консервата”. Денят напредваше, а ние трябваше да се връщаме вече обратно и да подготвяме лагера на р. Бъндерица.&lt;/p&gt;

&lt;h2 id=&quot;2-резерват-юлен-пирин&quot;&gt;2. Резерват Юлен, Пирин&lt;/h2&gt;

&lt;p&gt;&lt;img src=&quot;https://dabuda.net/assets/images/pln2.png&quot; alt=&quot;Рибно (Юленско) езеро&quot; class=&quot;img-responsive fix-img&quot; /&gt;
&lt;em&gt;Рибно (Юленско) езеро&lt;/em&gt;&lt;/p&gt;

&lt;p&gt;Въпреки че нашето бродене из Пирин не включваше минаване от тук, някои несгоди ни принудиха да потърсим първото изходно място, а това бе пътечка от Жабешкото езеро, минаваща по края на Юленския резерват, водеща до х. Демяница. Два часа по-късно се намирахме в самия Рай, разнообразна растителност и малки бистри езерца, заключени между върховете Тодорка, Василашки чукар и река Валявица.&lt;/p&gt;

&lt;p&gt;Не знаехме какво сме изпуснали, минавайки от тук,  но това място беше неповторима и бързо оставихме угризенията си в миналото. Измихме си лицата в Тодорините очи (езерата под в.Тодорка) и се спуснахме стремглаво, без да следваме пътеката. Към края не можехме да определим кое е по-красиво, дали това езеро или онова отгоре, дали гората в дясно или тази пред нас, а може би Големият типиц, който хвърляше сянка върху половината долина? Първоначалната идея беше да нощуваме на палатка, но тогава нощта ни притисна и се подслонихме на топло в х. Демяница.&lt;/p&gt;

&lt;h2 id=&quot;3-връх-кочмара-стара-планина&quot;&gt;3. Връх Кочмара, Стара Планина&lt;/h2&gt;

&lt;p&gt;&lt;img src=&quot;https://dabuda.net/assets/images/pln3.jpg&quot; alt=&quot;Връх Кочмара - Стара Планина&quot; class=&quot;img-responsive fix-img&quot; /&gt;
&lt;em&gt;Гледката от връх Кочмара разкрива (отляво-надясно) в. Амбарица, в. Купена, в. Кръсците, в. Костенурката, в. Жълтец, в. Ботев и Триглав&lt;/em&gt;&lt;/p&gt;

&lt;p&gt;Със сигурност не толкова известен, този двухилядник се намира в сърцето на Стара Планина. Той не е част от главното било на планината, но дава неповторима, панорамна гледка към алпийската й част – от в. Амбарица до в. Ботев, Райските скали и масива Триглав. Алпийският траверс представлява съвкупност от 10 двухилядника и дава възможност за минаване през най-техничната част на билото, най-високото старопланинско езеро – Локвата под в. Купена и изкачване на първенеца на планината.&lt;/p&gt;

&lt;p&gt;Всичко това се открива пред теб след тричасово захождане от южната част на балкана и гледката сякаш изскача в последните метри. До тогава единственото, което виждаш, е стръмният наклон пред теб. Моментът на истината е спиращ дъха!&lt;/p&gt;

&lt;h2 id=&quot;4-връх-мусала-рила&quot;&gt;4. Връх Мусала, Рила&lt;/h2&gt;

&lt;p&gt;&lt;img src=&quot;https://dabuda.net/assets/images/pln4.jpg&quot; alt=&quot;Връх Мусала, Рила&quot; class=&quot;img-responsive fix-img&quot; /&gt;
&lt;em&gt;Връх Мусала, Рила (снимка – Иван Миладинов)&lt;/em&gt;&lt;/p&gt;

&lt;p&gt;Водачът на България и Балканският полуостров. Той не е трудна дестинация, но това не означава че тръпка не съществува. Да посетиш най-високата точка на Балканите, да построиш пирамидка от камъчета, да погледнеш наоколо и с всяко вдишване да се чувстваш горд, че си българин! Виждаш хора, простиращи се на километри, всички бързащи, кои да се качат – кои да се приберат и да разкажат.&lt;/p&gt;

&lt;p&gt;За мен винаги ще остане споменът от първото ми изкачване. Преди още да вляза в тийнейджърска възраст, родителите ми един ден спонтанно решиха, че е редно да се качим горе на върха, без да подозират, че по-късно това ще бъде моята страст. Незабравим ден, емоция още от ранни зори, очи, сновящи по-бързо от краката, гледка, невиждана до сега. Езера, скали, върхове, малки спретнати хижи и деца като мен, ту изпреварващи – ту изчакващи родителите си – невероятно преживяване!&lt;/p&gt;

&lt;h2 id=&quot;5-връх-саръкая-стара-планина&quot;&gt;5. Връх Саръкая, Стара планина&lt;/h2&gt;

&lt;p&gt;&lt;img src=&quot;https://dabuda.net/assets/images/pln5.jpg&quot; alt=&quot;Връх Саръкая, Стара планина&quot; class=&quot;img-responsive fix-img&quot; /&gt;&lt;/p&gt;

&lt;p&gt;Саръкая или Жълти бряг. Върхът, който се намира на не повече от десетина километра от родния ми град, но за съществуването на който, разбрах едва миналата година, съвсем случайно. Известен е с прословутото учение на Петър Дънов и Всемирното бяло братство. Учителят Дънов определя върха като второто най-енергийно място след Рилските езера.&lt;/p&gt;

&lt;p&gt;През 2006г. под върха е построен малък, китен, дървен заслон, който подслонява туристи през зима и лято, прекрасно място за отдих. От Саръяр се вижда Триглав на запад, долината на тракийските царе на юг, яз. Копринка, Рила, Пирин и Родопи в далечината. Определено на това място се усеща някаква енергия, дори и да не си част от братството.&lt;/p&gt;

&lt;p&gt;Красотата на България не може да бъде сведена до пет природни обекта. Има стотици други места, които заслужават, също колкото и тези, да бъдат описани. Идеята на тази статия е повече хора да разберат, че стига да бъдеш внимателен и подготвен, можеш да откриеш красотите на България, защото те са навсякъде около нас. Ежедневието ми е изпълнено с всякакви задължения и всяка секунда в нашите планини ме пречиства, прави ме по-спокоен и ми помага да продължа работата си, отговорно и целеустремено. Много е приятно, когато бродя по планинските пътеки и срещам хора, споделящи моите интереси. А най-щастлив съм, когато виждам млади хора, мои връстници, поели по пътя на планинския туризъм!&lt;br /&gt;– Петър Чавдаров&lt;/p&gt;

&lt;p&gt;&lt;img src=&quot;https://dabuda.net/assets/images/pln6.jpg&quot; alt=&quot;С приятели в планината&quot; class=&quot;img-responsive fix-img&quot; /&gt;
&lt;em&gt;с приятели в планината&lt;/em&gt;&lt;/p&gt;</content><author><name>daniel</name></author><summary type="html">Рила, Пирин, Стара планина – И аз като повечето хора се удивлявам от красотата на българските планини, но все не намирам време да ги обиколя както истински ми се иска – за две-три седмици буквално да се изгубя в тях. За сметка на това пък имам приятел, който редовно го прави и за това се обърнах към него и го попитах : „Пешо кажи ми, кои са твоите 5 незабравими преживявания в планината?“.</summary><media:thumbnail xmlns:media="http://search.yahoo.com/mrss/" url="/https://dabuda.net/assets/images/cover10.jpg" /></entry><entry><title type="html">Какво е това носталгия?</title><link href="/https://dabuda.net/kakvo-e-nostalgia/" rel="alternate" type="text/html" title="Какво е това носталгия?" /><published>2017-02-02T00:00:00+02:00</published><updated>2017-02-02T00:00:00+02:00</updated><id>/https://dabuda.net/kakvo-e-nostalgia</id><content type="html" xml:base="/https://dabuda.net/kakvo-e-nostalgia/">&lt;p&gt;Какво е това носталгия? Мнозина знаят думата по книга, но малцина са ония, които са преживели тягостното чувство, спряло се на гърлото, болката в сърцето като пронизано с нож и сълзи, които обливат лицето.&lt;/p&gt;

&lt;p&gt;Дребни неща на пръв поглед: например дошла пролетта, дърветата нацъфтели и мислите как ли изглежда ябълковото дърво в градината, чиито бледорозови цветове са радвали детинството ви и пчелички кацват по тях…&lt;/p&gt;

&lt;p&gt;Спомняте си и за Розовата долина, не закъсняла да даде първите цветове, после всред разкоша на своя аромат, огласен от песните на моми и момци празнува празника на пролетта. Спомняте си и за тинестата вода, която лъкатуши из двора и водните незабравки от двете ѝ страни. Спомняте си и за квачката с малките пиленца, които ровят из цветята на майка ви, която ги пропъжда. Тя е отдавна мъртва, но споменът е жив и болезнен.&lt;/p&gt;

&lt;p&gt;Раздялата с родния ни град е най-тягостната раздяла. Ако е с влак – нищо особено: граница, митнически формалности. Ако сте със самолет – нищо повече от небе и облаци. Но ако е по море – тогава няма по-тежко преживяване от това, когато котвата се вдига и параходът потегля. Морето слабо се вълнува, лодка се клатушка насам-натам. Моторна лодка прекосява пътя отдалеч, чайки се издигат и снишават и с прегракналия си глас като че ли искат да се сбогуват с вас.&lt;/p&gt;

&lt;p&gt;Пък вечерният пурпур краси залез-слънце, което все още чака на хоризонта. Заставате на палубата, а погледът е прикован към мястото, гдето сте тръгнали. Ивицата земя е още там. Става все по-тънка и по-тънка и в миг, когато окото я още търси – изчезнала…  Нещо пробожда право в сърцето. Боли, нещо тежи в гърдите и през сълзи шепнете: “Сбогом, свидно Карлово”.&lt;/p&gt;

&lt;p&gt;Затваряте очи, за да заглушите болката, но тя расте. Иска ви се да прегазите разстоянието и да се завърнете, защото в тоя миг изпъкват картини, които вместо да облекчат болката, правят я по-силна. През вътрешния взор не виждате море, а стара ограда още от 1891 година – това е училището. Ето и класната стая и черната дъска с написано на нея “А, Б”, което от утре става второстепенно и ненужно. Боли. Как тежка е раздялата с родния ни град!…”&lt;/p&gt;

&lt;blockquote&gt;
  &lt;p&gt;Анка Ламбрева, откъс от книгата “Карлово и карловци”. Първата българска околосветска пътешественичка. Родена през 1895 г. в град Карлово и починала през 1976 г. пак там – в подножието на Балкана, в родния си град.&lt;/p&gt;
&lt;/blockquote&gt;

&lt;p&gt;&lt;img src=&quot;https://dabuda.net/assets/images/rozova_dolina.jpg&quot; alt=&quot;walking&quot; class=&quot;img-responsive fix-img&quot; /&gt;&lt;/p&gt;

&lt;h2 id=&quot;моето-сбогуване&quot;&gt;Моето сбогуване&lt;/h2&gt;

&lt;p&gt;Е аз не напуснах Родината по море, но и със самолет не е по-леко. Родителите, приятелите, човекът когото обичаш – всички са дошли на летището за да те изпратят. Имаш 2 часа до полета и не бързаш да минаваш проверката, искаш да забавиш времето, искаш да го спреш, да задържиш последните минути, които ти остават с любимите хора. Но не можеш, времето не подлежи на спиране и ти бавно обръщаш гръб на семейството и се отправяш към проверка на паспорта.&lt;/p&gt;

&lt;p&gt;И тогава, когато си на метри от раздялата, ти се обръщаш за да ги видиш за последно. Поглеждаш в очите им и търсиш прошка и разбиране, но те вече са ти дадени и нищо друго не остава да искаш. Тогава тя не издържа – твоето любимо момиче се затичва към теб и те прегръща, толкова силно, толкова истински, че усещаш сърцето ѝ да тупти в ритъм с твоето.&lt;/p&gt;

&lt;p&gt;Думите са излишни, те винаги са били недостатъчни за да изразят чувствата на душата. За това в този момент няма думи има просто чувства. Има болка и тъга, любов и щастие – цялата гама от емоции ти се разкрива в един миг, миг който искаш да задържиш завинаги, но вече е време. Време е и ти поглеждаш в очите ѝ, целуваш я за последно и след това минаваш проверката.&lt;/p&gt;

&lt;p&gt;Опомняш се, всички формалности те връщат обратно в реалността, но тогава идва болката. Идва тъгата и тя е толкова силна, че едвам удържаш себе си. Знаеш, че трябва да бъдеш силен, но едвам сдържаш сълзите си, защото най-любимото, най-ценното си го оставил зад себе си.&lt;/p&gt;

&lt;p&gt;А сега отиваш нанякъде – дали да учиш, дали да работиш, но винаги да бъдеш чужд и да чувстваш празнината в себе си. Празнината, която никога няма да бъде запълнена, защото ти си оставил част от душата си там – в родното място, в подножието на балкана, в последната прегръдка с любимата, в сбогуването със семейството.&lt;/p&gt;

&lt;p&gt;И ти продължаваш, продължаваш да вървиш към другия свят – към модерния, уредения начин на живот. Без да осъзнаваш, че губиш всичко, губиш себе си. В гнева, който идва след силните емоции, търсиш причините – политиката, икономиката, другите – но никога не и ти.&lt;/p&gt;

&lt;p&gt;Тогава съобщават изхода, след час си в самолета и ето на път си да се разделиш с Родината. Чувствата напират отново, пилотът дава пълна мощност на двигателите и самолетът се отправя към другия свят. Последни секунди преди да се отделиш от земята, поглеждаш през прозореца и виждаш красотата на България, чудиш се защо не си я забелязвал до сега?&lt;/p&gt;

&lt;p&gt;Но вече е твърде късно, ти си във въздуха, а след няколко часа и там – на по-доброто място, на по-хубавото образование и по-скъпо платената работа. Там където си сред другите, но винаги си сам, винаги си неразбран.&lt;/p&gt;

&lt;p&gt;Хубава е чужбина и тя има своето очарование, но винаги е някак чужда, някак не твоя. Отиваш в хубав ресторант, поръчваш най-доброто, но то не може да се сравни с мекиците на баба, небрежно замесени и захвърлени на старата печка. Не може да замести аромата на пълнени чушки, които мама е наготвила за обяд.  Хубаво уиски и приятни хора има, но ти липсва тембъра, усмивката, с които дядо (скришом от баба) те пита:&lt;/p&gt;

&lt;p&gt;-“Искаш ли да ти сипя една ракийка?”&lt;/p&gt;

&lt;p&gt;И къщите, толкова нови и стилни, но изкуствени стоят – отвътре празни, пусти ти се струват. И розите, красиви ала не миришат, не миришат като маслодайните рози, не те карат да се чувстваш у дома.&lt;/p&gt;

&lt;p&gt;И накрая изморен, лягаш сам – далеч от твоята Родина и си пускаш една модерна аудио книга.
Но тя не може да замести любовта, с която баба ти е чела приказки за смели юнаци и красиви девойки, за змейове и самодиви.&lt;/p&gt;

&lt;p&gt;Унасяш се, почти заспиваш и се питаш :&lt;/p&gt;

&lt;p&gt;– “Какво е това… носталгия?”&lt;/p&gt;

&lt;p&gt;Илюзия ли е или е моята красива, неповторима, мъничка… Родина?!&lt;/p&gt;</content><author><name>daniel</name></author><category term="featured" /><summary type="html">Какво е това носталгия? Мнозина знаят думата по книга, но малцина са ония, които са преживели тягостното чувство, спряло се на гърлото, болката в сърцето като пронизано с нож и сълзи, които обливат лицето.</summary><media:thumbnail xmlns:media="http://search.yahoo.com/mrss/" url="/https://dabuda.net/assets/images/cover9.jpg" /></entry><entry><title type="html">31 декември – последната страница</title><link href="/https://dabuda.net/31-poslednata-stranica/" rel="alternate" type="text/html" title="31 декември – последната страница" /><published>2016-12-31T00:00:00+02:00</published><updated>2016-12-31T00:00:00+02:00</updated><id>/https://dabuda.net/31-poslednata-stranica</id><content type="html" xml:base="/https://dabuda.net/31-poslednata-stranica/">&lt;p&gt;Днес е денят, денят за равносметката, но не за онази, за която вероятно сте чули по телевизията – световните новини са ясни, днес е време за лична равносметка. За твоите успехи и провали през изминалите 365 дни.&lt;/p&gt;

&lt;p&gt;Дните около Коледа и Нова година са прекрасни, всички са развълнувани и бързат, тичат за някъде – кой да купи подарък, кой да изпече козунак или да замеси баницата за новогодишната трапеза. Навън е студено, а ние се сгушваме вътре на топло, щастливи, че прекарваме времето си с любимите хора. Но освен веселието, хубавите мигове, подаръците и безгрижието, с които тези дни са изпълнени, това е и времето в което се сбогуваме със старото и приветстваме новото.&lt;/p&gt;

&lt;p&gt;Днес е 31-ви декември – последният ден от високосната 2016 година, последният шанс да направим нещо за себе, нещо, което сме отлагали цяла година. Дали ще е да започнеш нова книга, да по спортуваш или пък да излезеш с приятел – не знам какво е твоето “нещо”, но искам да спреш да четеш за секунда и да помислиш –Кое е това, което си отлагал цяла година и така и не си успял да намериш време да направиш?&lt;/p&gt;

&lt;p&gt;Защото ние хората обикновено правим всичко за другите, но много малко за самите нас. Ходим на работа, вършим задължения, грижим се за децата ни и се държим като големи зрели хора, отговорни и всеотдайни в това, което се изисква от нас. Но нещо не е наред, чувстваме го, един тих глас дълбоко в нас се обажда от време на време и ни шепне да обърнем внимание на себе си, да мечтаем повече и да правим по-често онова, което обичаме.&lt;/p&gt;

&lt;p&gt;За това те моля да спреш за секунда и да помислиш над нещата, които обичаш и по-специално над всичко, което чувстваш, че е можело да се случи, трябвало е да се случи през изминалите 365 дни, но така и не се е осъществило. Искам да изкараш наяве онези събития, които са можели да променят живота ти. Онова обаждане, което така и не направи, онази среща, на която не отиде, и изобщо всички възможности, които ти бяха дадени и ти изпусна, защото не се чувстваше готов или не намери време или пък беше сигурен, че това не е “точният момент”.&lt;/p&gt;

&lt;p&gt;Не си мисли, че искам да те накарам да съжаляваш за онова, което е било възможно да се случи, но не се е случило. Дори напротив, моята цел е да те подтикна да преоцениш възможностите, които са можели да променят живота ти, но по някаква причина ти не си се възползвал от тях. Защо искам да направя това? Защото смятам, че в днешния ден сме длъжни да преосмислим тези изминали 12 месеца, да погледнем проблемите и перспективите в живота ни от друг ъгъл, за да можем да започнем 2017 г. по-мъдри, с по-ясно поставени цели, за да станем по-добри и по-успешни хора.&lt;/p&gt;

&lt;p&gt;&lt;img src=&quot;https://dabuda.net/assets/images/godina.jpg&quot; alt=&quot;Изминала година&quot; class=&quot;img-responsive fix-img&quot; /&gt;&lt;/p&gt;

&lt;h2 id=&quot;каква-беше-тази-година&quot;&gt;Каква беше тази година?&lt;/h2&gt;

&lt;p&gt;2016 г. беше динамична, проблемна, бих казал трудна като цяло. За добро или зло станахме свидетели на множество политически и икономически промени в световен мащаб. Част от които са – нов президент в САЩ, а също нов и у нас. Британия гласува да излезе от ЕС, проблема с емигрантите се задълбочи, а Ислямска държава направи няколко ужасяващи терористични акта.&lt;/p&gt;

&lt;p&gt;По всичко изглежда, че лошите новини бяха в пъти повече от добрите, но това не ме и учудва, защото дори и да беше обратното, ние едва ли щяхме да разберем. Все пак медиите нямат интерес да съобщават позитивното, защото не му обръщаме достатъчно внимание, а и защото потиснат, страхлив и апатичен народ се управлява по-лесно.&lt;/p&gt;

&lt;p&gt;И все пак, въпреки политическите и икономическите проблеми възникнали през изминалите месеци, аз имам своите поводи за радост и ми се иска да споделя някои от тях :&lt;/p&gt;

&lt;h2 id=&quot;моята-2016&quot;&gt;Моята 2016&lt;/h2&gt;

&lt;p&gt;Трудно е да погледнеш вътре в себе си, по-лесно е да подтикваш другите да го направят, но нека споделя с вас част от по-значимите събития случили се в живота ми. На първо място, през изминалата година, пожънах плодовете от създаването на видеоклипа “Българският път“, съответно – запознах се с много хора от различни професии и позиции в обществото и създадох възможности за нови проекти.&lt;/p&gt;

&lt;p&gt;Помогнах в създаването на късометражния филм “България в 4 сезона” (който се очаква да излезе до няколко месеца). Участвах в конкурса за младежко филмово изкуство “Арлекин”, където за мое голямо учудване филма ми за Дъбенското съкровище спечели първо място.&lt;/p&gt;

&lt;p&gt;Завърших средното си образование, приеха ме да следвам в чужбина и създадох този блог, който ми дава възможност да комуникирам с вас. Също – бях отличен с ежегодната награда на комитет “Васил Левски” гр. Карлово, както и други награди, за които няма смисъл да пиша повече. Общо взето 2016 година се очерта успешна за мен, но стига толкова съм афиширал себе си.&lt;/p&gt;

&lt;p&gt;Не пиша тези неща за да се хваля, а за да покажа резултатите от труда си пред вас, защото ако нямаш дела и резултати, никой не би се трогнал от празните ти приказки. Споделям моята история, защото тя е пример за това, че не съм чакал “перфектният момент”. Защото съм се обадил на нужният човек, без да се притеснявам как ще изглеждам в неговите очи. Дал съм интервю, макар и силно да съм се притеснявал и да не съм искал да изляза от зоната си на комфорт.&lt;/p&gt;

&lt;p&gt;Повярвал съм, че животът трябва да представлява нещо повече от плащане на сметки и така нареченото “физическо оцеляване”. Поставил съм си високи цели и съм опитал да намеря начин да ги реализирам, което не означава, че не съм имал трудности или моменти на пълно колебание, на липса на вяра и страх от неизвестното.&lt;/p&gt;

&lt;p&gt;Напротив, дори и сега ги имам, но не се оставям на тези чувства да контролират живота ми, а се опитвам да ги разбирам и преодолявам. Моята 2016 година бих описал с една дума – “израстване” – и духовно и личностно и като начин на мислене.&lt;/p&gt;

&lt;p&gt;Благодаря ти, че стигна до края на тази статия, с радост очаквам коментара ти относно твоята 2016 г. Какви трудности преодоля? С какво ще я запомниш ? Кое бе най-хубавото, което ти се случи, а кое най-лошото? Ако трябва да я опишеш с една дума, коя ще бъда тя?&lt;/p&gt;

&lt;p&gt;Пожелавам ти весело прекарване и много здраве, любов и успехи през новата 2017.&lt;/p&gt;</content><author><name>daniel</name></author><summary type="html">Днес е денят, денят за равносметката, но не за онази, за която вероятно сте чули по телевизията – световните новини са ясни, днес е време за лична равносметка. За твоите успехи и провали през изминалите 365 дни.</summary><media:thumbnail xmlns:media="http://search.yahoo.com/mrss/" url="/https://dabuda.net/assets/images/cover8.jpg" /></entry><entry><title type="html">21 век – самоунищожение или личностно развитие</title><link href="/https://dabuda.net/21-vek/" rel="alternate" type="text/html" title="21 век – самоунищожение или личностно развитие" /><published>2016-11-28T00:00:00+02:00</published><updated>2016-11-28T00:00:00+02:00</updated><id>/https://dabuda.net/21-vek</id><content type="html" xml:base="/https://dabuda.net/21-vek/">&lt;p&gt;Както съм казвал и преди, 21 век е невероятен, пълен с възможности във всеки един аспект. 21 век според мен ще бъде повратната точка в човешката история, взимайки напредвид темпа, с който се развиват технологиите. Ние имаме възможността да се родим, в едни от най-интересните времена на цялото човечество. С теб станахме свидетели на най-новата форма на съществуване – дигиталната, защото не качиш ли нещо в интернет – то сякаш не се е случило. С теб виждаме как ден след ден света става все по- глобализиран, все по-мобилен, все по-еднакъв и в същия момент все по-различен.&lt;/p&gt;

&lt;p&gt;Светът не е това, което беше преди 10 години, светът не е това, което беше вчера. Знаеш ли, че само докато четеш тези изречения се родиха 300 човека, а други 100 си отидоха. И че само за последните 24 часа, населението на планетата земя се е увеличило с 300 000 души. А знаеш ли също, че за последните 30 години цените на самолетните билети са спаднали с повече от  50%? Възможността да летиш на цени от 10 до 50 евро до друга държава е нещо съвсем нормално днес.&lt;/p&gt;

&lt;h2 id=&quot;как-дефинираме-прогреса&quot;&gt;Как дефинираме прогреса?&lt;/h2&gt;
&lt;p&gt;За да оценим развитието на човешката цивилизация през последните 50 години, трябва да направим сравнение с друг период от историята. Например, знаеш ли какво се е случило  от 1800 до 1850? Нека ти подскажа, нищо особено – Наполеон вписва името си в историята и се случват няколко политически и икономически промени в някои държави. А другите по-значителни събития са: първите опити за създаване на фотография, Александър Дюма пише “Тримата мускетари”и няколко други поети и писатели създават творбите си.&lt;/p&gt;

&lt;p&gt;А сега помисли, какво се е случило през последните 50 години – в интервала от 1966-2016. Част от събитията са: разработването на първия персонален компютър, покоряване на небесата с първия успешен пътнически полет, създаден е първият промишлен робот, изработен е първият клетъчен телефон, интернетет става публичен, въвежда се GPS и много други.&lt;/p&gt;

&lt;p&gt;В този мигновен период от човешката история се създадоха нови технологии и същите, се подобриха многократно за няколко десетилетия. От 30-тонен компютър с капацитет  да изпълни няколко изчисления за час, до квантов компютър, с капацитет да изпълни милиарди изчисления в части от секундата. От стационарен, до клетъчен телефон с постоянно покритие. От фериботи, коли, влакове до непрестанни полети в небето. И да не забравяме, че вече сме навсякъде, по всяко време и имаме достъп до всякаква информация с натискането на няколко клавиша. Е как да не живеем в най-богатите от към възможности времена? Ние притежаваме света в джоба си, само трябва да разберем какво искаме да оставим на този свят.&lt;/p&gt;

&lt;h2 id=&quot;какво-още-ни-трябва&quot;&gt;Какво още ни трябва?&lt;/h2&gt;
&lt;p&gt;Не е нужно да си физик или инженер, за да се опиташ да си представиш как ще изглежда света след още 50г. – през 2066. Може би ще ни имплантират чипове като се раждаме (вече го правят всъщност) Или пък ще използваме антигравитационни средства за транспорт (и това е вече факт), тогава изкуствен интелект ? Да, това ще бъде забележително – представи си софтуер, който е толкова съвършен, че да може да се програмира сам, когато разбере, че нещо му липсва или има нужда от подобрение. А сега си представи как този софтуер се използва за да предпазва околната среда и в един момент, проумее, че най-големия вредител на околната среда е човека. Прекрасно заключение – човека, тогава трябва да елиминираме човека? – Възможно, защо не?&lt;/p&gt;

&lt;p&gt;Виж, и аз като теб не знам какво ще се случи през 2066г., но това не ме тревожи като цяло, това което ме тревожи, е  факта, че днес имаме всичко което ни трябва и не правим нищо, за да се възползваме от него. Какво имаме ли? Имаме онова, за което милиони хора по света, в продължение на векове са се борили – свобода и достъп до знание. През 13-ти век болшинството от населението на Европа е вярвало, че ако живее нещастен, пълен с болка и страдание живот, то в отвъдното го очаква безгрижен и изпълнен с щастие живот. Докато група хора са живеели своя рай, експлоатирайки другите, само защото са притежавали достъп до информация. През 15 век, не е било много по-различно, пак само елита на нациите – буржоазията са имали достъп до книги и образование.&lt;/p&gt;

&lt;p&gt;&lt;img src=&quot;https://dabuda.net/assets/images/pt1.jpg&quot; alt=&quot;Какво те спира? Мързелът? Как да го преодолеем?&quot; class=&quot;img-responsive fix-img&quot; /&gt;&lt;/p&gt;

&lt;h2 id=&quot;а-какво-е-твоето-оправдание&quot;&gt;А какво е твоето оправдание?&lt;/h2&gt;
&lt;p&gt;А сега приятелю, кажи ми ти, който си роден в 21 век и имаш покрив над главата си, храна на масата и интернет покритие навсякъде. Живееш в демократична държава, имаш право да вярваш в каквото си поискаш, да правиш почти каквото си искаш, да пътуваш свободно по целия свят. И най-важното – имаш цялото знание на света в джоба си, кажи ми какво е твоето оправдание? Кажи ми какво те спира да следваш мечтите си? Какво ти трябва, пари ли? – Естествено, нищо не става без пари – ами тогава иди и си ги изработи. Трябва ти някоя книга? Иди до библиотеката, потърси в интернет. Трябва ти време? – Стани час по-рано, легни си час по-късно. Излез от фейсбук и инстаграм и вложи времето си в нещо, което те развива.&lt;/p&gt;

&lt;p&gt;Трудно е да променим живота си, но не е невъзможно, всичко започва с мотив. Трябва нещо да те “удари”, да те изкара от зоната ти на комфорт. Трябва да имаш потребност да научиш новата информация или да изкараш нужните пари. Нямаш ли фокус, не фиксираш ли мозъка си към определена идея, цел или информация – то ти няма да я видиш, дори и цял живот да бъде пред очите ти. Помисли си какво ти трябва, какво искаш – напиши го на един лист и си състави план. Тогава мигновено ще започваш да забелязваш нещата, които ти трябват. Ще видиш плаката за събитието, което може да промени живота ти. Ще попаднеш на статията, която ще те накара да станеш рано сутрин и да избягаш първия си километър към дългоочакваното отслабване.&lt;/p&gt;

&lt;p&gt;Хората, които движат света, създават нови неща, въвеждат технологии и иновации, не са много по-умни от теб. Но всички те имат  2 общи качества – фокус и потребност. Не ги ли изградиш ще се изгубиш, буквално няма да можеш да намериш себе си в объркания свят, в който живеем. В цялата дезинформация, в медийната и социалната илюзия, в която ежедневно прекарваме часове наред използвайки фейсбук и другите социални мрежи. Бъди предприемач – творец, вместо консуматор и апатичен наблюдател. Всичко, което ти трябва е пред очите ти, от теб зависи дали ще го видиш.&lt;/p&gt;

&lt;p&gt;Не знам дали 21 век ще се окаже векът на нашето самоунищожение или напротив – времето на най-великите открития. Но едно знам със сигурност – никога до сега хората на Земята не са живяли по-добре от днес и никога до сега не са имали възможностите, с които ние разполагаме. Но както се оказва за да успее един човек не му трябват възможности, толкова колкото му трябва потребност и фокус, с които да намери начин да осъществи мечтите си.&lt;/p&gt;</content><author><name>daniel</name></author><summary type="html">Както съм казвал и преди, 21 век е невероятен, пълен с възможности във всеки един аспект. 21 век според мен ще бъде повратната точка в човешката история, взимайки напредвид темпа, с който се развиват технологиите. Ние имаме възможността да се родим, в едни от най-интересните времена на цялото човечество. С теб станахме свидетели на най-новата форма на съществуване – дигиталната, защото не качиш ли нещо в интернет – то сякаш не се е случило. С теб виждаме как ден след ден света става все по- глобализиран, все по-мобилен, все по-еднакъв и в същия момент все по-различен.</summary><media:thumbnail xmlns:media="http://search.yahoo.com/mrss/" url="/https://dabuda.net/assets/images/cover7.jpg" /></entry><entry><title type="html">Ако можеше да узнаеш съдбата си, би ли го направил?</title><link href="/https://dabuda.net/ako-mojeshe-da-uznaesh-sudbata-si/" rel="alternate" type="text/html" title="Ако можеше да узнаеш съдбата си, би ли го направил?" /><published>2016-11-08T00:00:00+02:00</published><updated>2016-11-08T00:00:00+02:00</updated><id>/https://dabuda.net/ako-mojeshe-da-uznaesh-sudbata-si</id><content type="html" xml:base="/https://dabuda.net/ako-mojeshe-da-uznaesh-sudbata-si/">&lt;p&gt;Много пъти се озоваваме на кръстопът, изисква се от нас да вземем важно решение. Питаме се кое е правилно и кое не е? В подобни моменти на съмнение много ни се иска да можем да узнаем кое ще се окаже по-добрия избор в бъдеще. Жадуваме да разберем участта си, да получим информация за онова, което ще се случи. И в същия момент, не осъзнаваме, че правилен или грешен избор няма. Че бъдещето не е предначертано. Че ние го чертаем с мисълта, с която се събуждаме сутрин и с мисълта, с която си лягаме вечер. А дори и да приемем, че е начертано – не е наша работа да се опитваме да го узнаем.&lt;/p&gt;

&lt;p&gt;Наскоро, и аз като много хора търсих информация, задавах въпроси и пламенно исках отговори от някой, от нещо, от някъде. Отговорът не закъсня, нали знаете приказката “внимавай какво си пожелаваш”. Преди няколко дни излязохме с приятели навън да се разходим. Едно от момичетата предложи да пием турско кафе. Беше вечер, не ми се пиеше кафе по това време, но какво да правя съгласих се с другите. За моя голяма изненада се оказа, че тази позната е много добра в гледането на кафе.&lt;/p&gt;

&lt;p&gt;Всичко започна на шега, първо взе чашата на другото момче от компанията и започна да му разказва за проблемите, които има в момента в живота, за нещата които го очакват в бъдеще. Всъщност, това момче не вярваше в подобни неща – поне така ми каза, преди тя да погледне в чашата му. Вълнуващо беше с колко подробности и колко дълго тя описа живота му и нещата, които ще се случат в него.&lt;/p&gt;

&lt;p&gt;Личеше си, че е искрена, преживяваше всичко, което виждаше в останките от кафето. През нея минаваше информация, която тя трябваше да предаде. Очите и се насълзиха, усетих енергията, която минаваше през тялото и. Нямаше как да не почувствам, че има нещо там горе.&lt;/p&gt;

&lt;p&gt;Като човек с афинитет към духовното, с голямо любопитство слушах гадателството. Когато тя свърши, той остана безмълвен и погледа му показваше дълбока замисленост.  Дойде и моят ред, след като изпихме кафетата бяхме минали на раки. Отпивайки от алкохолната напитка, тя започна да тълкува и моята чаша – виждаше и хубаво и лошо, и проблеми и перспективи. Доста неща каза, повечето от които изключително верни. След като приключи, аз също изпаднах в състоянието на моя приятел – дълбока замисленост.&lt;/p&gt;

&lt;p&gt;&lt;img src=&quot;https://dabuda.net/assets/images/sydba.png&quot; alt=&quot;Направи избор&quot; class=&quot;img-responsive fix-img&quot; /&gt;&lt;/p&gt;

&lt;p&gt;Защо ви разказвам всичко това ли? – След тази вечер много се замислих дали трябваше да искам информация за бъдещето. В крайна сметка – какво научих, какво промених?&lt;/p&gt;

&lt;p&gt;Нещо повече, след тази случка стигнах до извода, че не е моя работа да узнавам съдбата си.&lt;/p&gt;

&lt;p&gt;Представи си, че знаеш всяко събитие, което ще се случи от тук нататък в живота ти. Знаеш каква грешка ще допуснеш вдругиден, защо да не се качваш в онази кола, защо да се забавиш 5 мин. в супермаркета – всичко. Ще можеш да избегнеш всяка лоша ситуация и да вземеш максимума от живота. Ще правиш най-добрите решения, просто защото знаеш, кое ще бъде най-доброто след 10 или 20 години за теб. И сега си представи колко отвратително всъщност ще бъде това, колко скучен ще бъде животът ти.&lt;/p&gt;

&lt;p&gt;Как се събуждаш сутрин и знаеш какво ще се случи във всеки час, във всяка минута. Как вместо с любознателност, страх, надежда, любов и очакване, дните ти са изпълнени с убийствена скука – защото вече нищо не може да те изненада. Нищо не може да те сломи, но и нищо не може да те накара да се изправиш отново. И тогава, приятелю, ще бъдеш ли щастлив, ако си изцяло финансово задоволен, ако имаш мечтаната кола, апартамента, почивката, дрехите и какво ли още не, но си изгубил тръпката от живота?&lt;/p&gt;

&lt;p&gt;Изгубил си невероятната възможност да се събуждаш сутрин и да не знаеш какво ще се случи!&lt;/p&gt;

&lt;p&gt;Изгубил си страха от неизвестното, но и спотаената надежда, че нещата ще се подредят. Изгубил си способността да видиш проблемите си, но и да се усмихнеш на дадения ти шанс да се бориш с тях. Да бъдеш повален на земята сто пъти и на сто и първия да се изправиш и да разбереш, че това е простичкия смисъла на живота. Че той не се крие в тайната да узнаеш бъдещето, а в способността да оцениш настоящето. Че само когато си минал през болката и трудностите, само когато си платил цената – тогава нещата в твоя живот ще имат стойност. А за да постигнеш каквото и да е не се иска да знаеш какво ще се случи, а да вярваш и да се трудиш с постоянство.&lt;/p&gt;

&lt;p&gt;Тези съждения останаха в главата ми, след срещата ми със съдбата. Тя по-най деликатния начин ми каза – виж, не ми се бъркай, не е твоя работа. И аз я послушах, все пак как се живее без вяра, че пътя който си поел рано или късно ще те отведе там където трябва ? А доколкото до момчето, което не вярваше – със сигурност ще промени отношението си към някои неща в живота.&lt;/p&gt;</content><author><name>daniel</name></author><summary type="html">Много пъти се озоваваме на кръстопът, изисква се от нас да вземем важно решение. Питаме се кое е правилно и кое не е? В подобни моменти на съмнение много ни се иска да можем да узнаем кое ще се окаже по-добрия избор в бъдеще. Жадуваме да разберем участта си, да получим информация за онова, което ще се случи. И в същия момент, не осъзнаваме, че правилен или грешен избор няма. Че бъдещето не е предначертано. Че ние го чертаем с мисълта, с която се събуждаме сутрин и с мисълта, с която си лягаме вечер. А дори и да приемем, че е начертано – не е наша работа да се опитваме да го узнаем.</summary><media:thumbnail xmlns:media="http://search.yahoo.com/mrss/" url="/https://dabuda.net/assets/images/cover6.jpg" /></entry><entry><title type="html">Какво означава да бъдеш будител?</title><link href="/https://dabuda.net/kakvo-oznachava-da-budesh-buditel/" rel="alternate" type="text/html" title="Какво означава да бъдеш будител?" /><published>2016-11-01T00:00:00+02:00</published><updated>2016-11-01T00:00:00+02:00</updated><id>/https://dabuda.net/kakvo-oznachava-da-budesh-buditel</id><content type="html" xml:base="/https://dabuda.net/kakvo-oznachava-da-budesh-buditel/">&lt;p&gt;От доста време си мисля, кое е най-забележителното качество, което са притежавали всички видни български революционери, писатели, духовници и културни дейци. Накрая заключих, че може би това е умението да убедиш другия, да нaправи нещо в името на висш идеал, за общо значима цел, свързана не толкова с личното му облагодетелстване, ами с допринасянето му към по-добър живот на другите, на народа като цяло.&lt;/p&gt;

&lt;p&gt;Например, замисляли ли сте се колко трудно му е било на Васил Левски, да убеди някой заможен чорбаджия, да дари средства на ВРО за народното дело. Защо му е на чорбаджията, да дарява пари на хора, които ще го лишат от сегашното му богатство ? Какво го засягат другите него, той си живее добре, нали така? Защо да излага на риск семейството и близките си ?&lt;/p&gt;

&lt;p&gt;Чудих се как да започна тази статия и реших, че ще е най-добре първо да дефинирам думата будител с няколко изречения :&lt;/p&gt;

&lt;h2 id=&quot;какво-означава-да-бъдеш-будител-и-в-какво-се-изразява-будителството-&quot;&gt;Какво означава да бъдеш будител и в какво се изразява будителството ?&lt;/h2&gt;

&lt;p&gt;Будител е човек, който обича народа и чийто дела, мисли и стремежи са свързани с реализирането на определена общозначима цел, например – духовно пробуждане, борба за национално освобождение, създаване на книги, издаване на вестници и т.н.&lt;/p&gt;

&lt;p&gt;Почти винаги свързваме думата будител с изявени личности  от нашата историята, борили се за българската бъднина – като д-р Петър Берон, Иван Богоров, Васил Априлов, Ботев, Левски, Раковски и други. В общия смисъл на думата будител, обаче, аз намирам и друго значение. Според мен, всеки от нас, който по някакъв начин – чрез работата, хобито си или начина си на живот приобщава другите към ценности и идеали, който подтиква останалите да преоценят поведението и начина си на мислене, то той също може да бъде част от хората на промяната.&lt;/p&gt;

&lt;p&gt;В тази статия, ще ви запозная с колоритната личност на карловеца Иван Богоров, както и искам да изляза от контекста на будителите от Възраждането – за това е писано много и да говоря повече за хората, които ни вдъхновяват днес.&lt;/p&gt;

&lt;p&gt;&lt;img src=&quot;https://dabuda.net/assets/images/ivan_bogrov.jpg&quot; alt=&quot;Иван Богоров&quot; class=&quot;img-responsive fix-img&quot; /&gt;
&lt;em&gt;Скица на Иван Богоров&lt;/em&gt;&lt;/p&gt;

&lt;h2 id=&quot;кой-е-д-р-иван-богоров&quot;&gt;Кой е д-р Иван Богоров?&lt;/h2&gt;

&lt;p&gt;Жалко е колко малко всъщност знаем за живота му, особено ние младите. Когато наскоро научих за него, не можех да повярвам, че този човек, роден в малкото градче Карлово, е бил на толкова много места, че в онези времена е успял да получи висше образование в няколко западноевропейски държави.  Възхищавам се на жаждата му за знание, на упоритостта, с която е работил и силата на духа, който е притежавал.&lt;/p&gt;

&lt;p&gt;Иван Андреев Богоров е роден през 1818г. в град Карлово. Баща му почива докато той е малък и цялата грижа за многодетното семейство поема майка му – Дона Кожухарова. Въпреки лишенията и трудностите, тя е решена да изучи сина си и го завежда при Райно Попович, където малкия Иванчо показва потенциала и стремежа си към знание.&lt;/p&gt;

&lt;p&gt;След това продължава обучението си в Цариград. А през 1846 г., когато е студент по химия в Лайпциг, Богоров издава първия брой на вестник “Български орел”. С което вписва името си в историята като първия български журналист. По-късно, завършва медицина в Париж (1858г.) и се установява на практика в Цариград. Но желанието му да пробуди българския народ, го кара да се върне в България и да учителства за няколко години.&lt;/p&gt;

&lt;p&gt;През 1867г. е единственият българин, приет от император Александър II да участва в Славянският конгрес в Москва. Иван Богоров е един от най-видните български напуристи, през целия си живот той се бори за изчистването на българския език от всички турски, гръцки и руски думи навлезли в него. Изключително много думи, въведени от Богоров, използваме и днес. Например – предимство, обноски, приемлив, вестник, часовник, лекарство, забележка и други.&lt;/p&gt;

&lt;p&gt;Лекар по професия, издател на  „Първичка българска граматика“ (1844 г.), занимавал се с бизнес и икономически въпроси, езиковед, етнограф, издател и на първата българска сбирка от народни песни и мъдрости. Един от най-видните български енциклопедисти, историк и преводач, работил общо взето с всичко, което може да промени живота на хората, да ги подтикне към промяна.&lt;/p&gt;

&lt;p&gt;Колкото и неща да напиша, никога няма да стигнат за да успея да характеризирам, да побера личността на този велик карловец в рамка, в стереотип. Какъв труден, но изпълнен със смисъл и преживявания живот. Мисля че това е най-ясният пример за значението на думата будител и в какво се изразява будителството.&lt;/p&gt;

&lt;p&gt;Тези от вас, които се интересуват повече за живота на Иван Богоров, може да прочетат вестник “Будител” издаден наскоро от Исторически музей гр. Карлово – линк&lt;/p&gt;

&lt;h2 id=&quot;будителите-на-настоящето&quot;&gt;Будителите на настоящето&lt;/h2&gt;

&lt;p&gt;След като ви запознах с един най-изявените будители от миналото, нека да поговорим кои са будителите на настоящето и в какво се изразява тяхната дейност.&lt;/p&gt;

&lt;p&gt;Ясен е духовния упадък, в който се намираме, но все пак около нас, винаги се откриват хора, които ни учат да бъдем по-добри. Най-ясният пример за будителите днес са учителите. Онези хиляди светулки, които поемат отговорността да ни възпитат и образоват през най-важните години от нашия живот. Ролята на учителя днес е изключително важна за пробуждането у едно дете стремежа към знание, за изграждането на правилните ценности. И задачата на всички учители, в 21 век, трябва да бъде да провокират мислене и търсене у младите хора. “Защо му е да ходи на училище на един ученик, като с натискане на 1 клавиш, ще получи информацията, която му трябва ?”– ето на този въпрос, всеки учител трябва да намери своя отговор.&lt;/p&gt;

&lt;p&gt;Други вдъхновители днес, са хората, които ни приобщават към българското, карат ни да се гордеем с това, че сме българи без значение в коя сфера или по какъв начин. Това лято помагах на продукцията “България в 4 сезона” и останах удивен, колко българи се включиха безвъзмездно в каузата. Танцьори на български народни танци, сдружения на родолюбци свързани с пресъздаване на българската история – хайдути, нестинари, кукери… какво богатство имаме и колко много хора всъщност ценят България – това разбрах това лято и съм толкова щастлив от този факт.&lt;/p&gt;

&lt;p&gt;Ще завърша тази статия с думите на Стоян Омарчевски, министър на България през 1922г. по повод обявяване на първи ноември за общонационален празник :&lt;/p&gt;

&lt;p&gt;„Първата ни грижа е да обърнем погледа на нашата младеж към всичко ценно и светло от нашето минало и да я приобщим към това минало, за да почерпи тя от него бодрост и упование, сила и импулс към дейност и творчество. Нашата младеж трябва да знае, че животът само тогава е ценен, когато е вдъхновен от идейност, от стремеж; само тогава животът е съдържателен и смислен, когато е обзет от идеализъм, когато душите и сърцата трептят за хубавото, националното, идеалното, а това е вложено в образите и творенията на всички ония наши дейци, които будиха нашия народ в дните на неговото робство, които го водиха към просвета и национална свобода през епохата на възраждането и които му създадоха вечни културни ценности през неговия свободен живот…”&lt;/p&gt;

&lt;p&gt;Приятели, ние притежаваме богатство, което никой друг народ няма на този свят, защото България е една единствена и ние трябва да я оценим, да научим нейната история, да преживеем нейната болка и да се смирим пред нейната красота. Защото направим ли го, проблемите на настоящето стават по-леки, стават по-възможни за преодоляване. Защото обедини ли ни любовта към България, нищо друго не може да ни разедини.&lt;/p&gt;

&lt;p&gt;Обичайте себе си и българското, помагайте повече на другите – на това ни учат будителите от миналото, в това е смисъла на днешния празник. Смисълът е в това да отдадем почит на всички българи, трудили се с любов за българската книжнина и за да благодарим на днешните будители – нашите учители и да бъдем една идея по-добри и позитивни.&lt;/p&gt;</content><author><name>daniel</name></author><category term="featured" /><summary type="html">От доста време си мисля, кое е най-забележителното качество, което са притежавали всички видни български революционери, писатели, духовници и културни дейци. Накрая заключих, че може би това е умението да убедиш другия, да нaправи нещо в името на висш идеал, за общо значима цел, свързана не толкова с личното му облагодетелстване, ами с допринасянето му към по-добър живот на другите, на народа като цяло.</summary><media:thumbnail xmlns:media="http://search.yahoo.com/mrss/" url="/https://dabuda.net/assets/images/cover5.jpg" /></entry></feed>